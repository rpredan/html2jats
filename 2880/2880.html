<!DOCTYPE html>
<html xmlns="http://www.w3.org/1999/xhtml">
	<head>
		<meta charset="utf-8" />
		<title>2880</title>
	</head>
	<body id="x2880" lang="sl-SI">
		<sidebar id="_idContainer000" class="meta-wrapper">
			<p class="slug"><bold class="strong">@publisher.id:</bold> 2880</p>
			<p class="slug"><bold class="strong">@primary-language</bold><bold class="strong">:</bold> <span class="primary-language">sl</span>, en</p>
			<p class="slug"><bold class="strong">@discipline-en:</bold> Microbiology and immunology, Stomatology, Neurobiology, Oncology, Human reproduction, <span class="discipline-en">Cardiovascular system</span>, Metabolic&#160;and&#160;hormonal&#160;disorders, Public&#160;health (occupational medicine), Psychiatry</p>
			<p class="slug"><bold class="strong">@discipline-sl:</bold> Mikrobiologija in imunologija, Stomatologija, Nevrobiologija, Onkologija, Reprodukcija človeka, <span class="discipline-sl">Srce in ožilje</span>, Metabolne&#160;in&#160;hormonske&#160;motnje, Javno&#160;zdravstvo&#160;(varstvo pri delu), Psihiatrija</p>
			<p class="slug"><bold class="strong">@article-type-en:</bold> Editorial, Original scientific article, <span class="article-type-en">Review article</span>, Short scientific article, Professional article</p>
			<p class="slug"><bold class="strong">@article-type-sl:</bold> Uvodnik, Izvirni znanstveni članek, <span class="article-type-sl">Pregledni znanstveni članek</span>, Klinični primer, Strokovni članek</p>
			<p class="slug"><bold class="strong">@running-header:</bold> <span class="running-header">Opredelitev eritrocitoz in predlog diagnostičnega algoritma v Sloveniji</span></p>
			<p class="slug"><bold class="strong">@reference-sl:</bold> <span class="reference-sl">Zdrav Vestn | maj – junij 2019 | Letnik 88</span></p>
			<p class="slug"><bold class="strong">@reference-en:</bold> <span class="reference-en">Zdrav Vestn | May – June 2019 | Volume 88</span></p>
		</sidebar>
		<sidebar id="_idContainer001" class="meta-wrapper">
			<p class="aff lang-sl"><span class="ref-aff">1</span> Inštitut za biokemijo, Medicinska fakulteta, Univerza v Ljubljani, Ljubljana, Slovenija</p>
			<p class="aff lang-sl"><span class="ref-aff">2</span> Klinični oddelek za hematologijo, Interna klinika, Univerzitetni klinični center Ljubljana, Ljubljana, Slovenija</p>
			<p class="aff lang-sl"><span class="ref-aff">3</span> Fakulteta za računalništvo in informatiko, Univerza v Ljubljani, Ljubljana, Slovenija</p>
			<p class="aff lang-en"><span class="ref-aff">1</span> Institute of Biochemistry, Faculty of medicine, University of Ljubljana, Ljubljana, Slovenia</p>
			<p class="aff lang-en"><span class="ref-aff">2</span> Department of Haematology, Division of Internal Medicine, University Medical Centre Ljubljana, Ljubljana, Slovenia</p>
			<p class="aff lang-en"><span class="ref-aff">3</span> Faculty of computer and informatino science, University of Ljubljana, Ljubljana, Slovenia</p>
			<p class="label">Korespondenca/Correspondence:</p>
			<p class="correspondence">Irena Preložnik Zupan, e:&#160;irena.zupan@kclj.si</p>
			<p class="label">Ključne besede:</p>
			<p class="keywords lang-sl"> eritrocitoza; diagnostični algoritem; družinska eritrocitoza; mutacija JAK2; eritropoetin</p>
			<p class="label">Key words:</p>
			<p class="keywords lang-en">erythrocytosis; diagnostic algorithm; familial erythrocytosis; JAK2 mutation; erythropoietin</p>
			<p class="history">Prispelo: 2. 10. 2018 Sprejeto: 4. 2. 2019</p>
		</sidebar>
		<article>
			<h1 class="title lang-sl">Opredelitev eritrocitoz in predlog diagnostičnega algoritma v Sloveniji</h1>
			<h1 class="title lang-en" lang="en-US">Characterization of erythrocytosis and a proposed diagnostic algorithm in Slovenia</h1>
			<p class="author" lang="en-US"><span class="given-name">Nataša</span> <span class="surname">Debeljak</span>,<sup class="sup">1</sup> <span class="given-name">Julija</span> <span class="surname">Lazarevič</span>,<sup class="sup">1,2</sup> <span class="given-name">Dejan</span> <span class="surname">Miskič</span>,<sup class="sup">1,2</sup> <span class="given-name">Lucija</span> <span class="surname">Vermiglio</span>,<sup class="sup">1,2</sup> <span class="given-name">Anja</span> <span class="surname">Kopitar</span>,<sup class="sup">1,2</sup> <span class="given-name">Anja</span> <span class="surname">Solarovič</span>,<sup class="sup">1,2</sup> <span class="given-name">Matjaž</span> <span class="surname">Sever</span>,<sup class="sup">2</sup> <span class="given-name">Martina</span> <span class="surname">Fink</span>,<sup class="sup">2</sup> <span class="given-name">Tadej</span> <span class="surname">Pajič</span>,<sup class="sup">2</sup> <span class="given-name">Saša</span> <span class="surname">Anžej Doma</span>,<sup class="sup">2</sup> <span class="given-name">Miha</span> <span class="surname">Moškon</span>,<sup class="sup">3</sup> <span class="given-name">Irena</span> <span class="surname">Preložnik Zupan</span><sup class="sup">2</sup></p>
			<h1 class="abs">Izvleček</h1>
			<p class="abs">Eritrocitoza je stanje s povečano maso eritrocitov v telesu. Odrazi se s povečanim hematokritom, zvečano koncentracijo hemoglobina in povečanim številom eritrocitov v krvi. Ločimo absolutno in relativno eritrocitozo. Absolutne oblike pa nato delimo na primarne in sekundarne ter obe skupini še na prirojene in pridobljene. Opredelitev diagnoze pri bolniku je mnogokrat težavna, zato pomemben delež bolnikov ostane diagnostično neopredeljen; govorimo o idiopatični eritrocitozi. Namen prispevka je izboljšati diagnosticiranje in vključiti nove genetske preiskave v klinično prakso v Sloveniji.</p>
			<p class="abs">Predlagamo razširjen in natančen algoritem za obravnavo eritrocitoz. Opisujemo razvrstitev različnih oblik eritrocitoz, klinično sliko, genetsko ozadje prirojenih eritrocitoz, diagnostične metode in možnosti zdravljenja. Pregledali smo tudi podatke o 5-letnem obdobju obravnave pridobljenih genetskih različic v <italic class="em">JAK2 </italic>v Sloveniji. Gre za prvo laboratorijsko testiranje z namenom opredeliti vrsto eritrocitoz. S tem smo pridobili osnovni vpogled v razširjenost bolezni v Sloveniji.</p>
			<h1 class="abs">Abstract</h1>
			<p class="abs">Erythrocytosis is a condition characterised by increased red blood cell mass in the body. Patients usually present with increased hematocrit, increased haemoglobin concentration and an increased number of red blood cells. Erythrocytosis can be absolute or relative. Absolute erythrocytosis is either primary or secondary, both groups are further divided into congenital and acquired. The characterisation is often problematic and aetiology remains unknown in many patients, resulting in an entity called “idiopathic erythrocytosis”. The aim of this article is to improve the diagnostic methods for erythrocytosis by including further genetic testing into routine clinical practice. </p>
			<p class="abs">We propose an extended and detailed algorithm for diagnosis of erythrocytosis. We describe the classification of various forms of erythrocytoses, their clinical presentation, genetic background, diagnostic methods and treatment options. By reviewing the 5-year period of JAK2 mutation testing (the first laboratory test performed in a patient with erythrocytosis) we obtained better insight into the prevalence of the disease in Slovenia.</p>
			<p class="cite-as"><bold class="strong">Citirajte kot/</bold><bold class="strong">Cite as:</bold> Debeljak N, Lazarevič J, Miskič D, Vermiglio L, Kopitar A, Solarovič A, Sever M, Fink M, Pajič T, Anžej Doma S, Moškon M, Preložnik Zupan I. [Characterization of erythrocytosis and a proposed diagnostic algorithm in Slovenia]. Zdrav Vestn. 2019;88(5–6):263–75.</p>
			<p class="doi"><bold class="strong">DOI:</bold> 10.6016/ZdravVestn.2880</p>
			<h1><span>1 </span>Uvod</h1>
			<p>Nastajanje eritrocitov v našem telesu (eritropoeza) je zelo natančno uravnavan proces vzdrževanja normalne mase eritrocitov, potrebne za zadovoljitev vseh potreb tkiv po kisiku. Različne motnje lahko pripeljejo do eritrocitoze, stanja s povečano maso eritrocitov. Odrazi se s povečanim hematokritom (Ht), povečano koncentracijo hemoglobina (Hb) in višjim številom eritrocitov v krvi. Izraz policitemija so pogosto uporabljali in se še uporablja napačno kot sinonim za eritrocitozo, ker je policitemija zvišanje števila vseh treh vrst krvnih celic&#160;<span class="xref">(1)</span>.</p>
			<p>V prvem koraku moramo vedno ločiti absolutno oziroma pravo eritrocitozo od relativne oziroma lažne in prehodne eritrocitoze. To ni vedno enostavno, saj ni neposredne povezanosti med koncentracijo hemoglobina, hematokritom in maso eritrocitov v telesu&#160;<span class="xref">(</span><span class="xref">2)</span>. Za absolutno eritrocitozo je značilna povečana skupna prostornina/masa eritrocitov za več kot 25 % od normalne mase oziroma povečana koncentracija hemoglobina in povišan hematokrit pri vsaj dveh ločenih meritvah v presledku vsaj 2 mesecev. Pri relativni eritrocitozi pa je skupna prostornina/masa eritrocitov normalna, hematokrit in koncentracija hemoglobina je povečana na račun zmanjšanja prostornine plazme (npr. pri dehidraciji)&#160;<span class="xref">(</span><span class="xref">3)</span>. V nadaljevanju prispevka govorimo le o absolutni eritrocitozi.</p>
			<p><italic class="em">Razvrstitev </italic><italic class="em">eritrocitoz</italic>. Glede na izvor jih delimo na primarne in sekundarne, obe skupini pa se naprej delita na prirojene in pridobljene (<span class="ref-table">Tabel</span><span class="ref-table">a 1</span>). <italic class="em">Primarna </italic>pomeni samostojni oz. avtonomni razrast eritrocitov v rdečem kostnem mozgu, ki je posledica prirojene ali pridobljene mutacije v genih, ki uravnavajo eritropoezo (t. i. intrinzična motnja v eritrocitih). V tej skupini je značilna zmanjšana koncentracija eritropoetina (EPO) v krvi. Zato govorimo o neodvisnosti eritropoeze na zmanjšano koncentracijo EPO. <italic class="em">Prirojene ali kongenitalne eritrocitoze</italic> so prisotne ob rojstvu in so večinoma podedovane, ker enake spremembe najdemo tudi pri drugih članih iste družine (družinska bolezen), redko so sporadične, ko pride do novo nastale mutacije pri posamezniku. <italic class="em">Pridobljene</italic> <italic class="em">eritrocitoze</italic> nastanejo kadar koli v življenju&#160;<span class="xref">(3)</span>. Najbolj pogosta primarna pridobljena eritrocitoza je policitemija vera oziroma prava policitemija (PV), ki sodi med nelevkemične mieloproliferativne novotvorbe&#160;<span class="xref">(2)</span>. Edina primarna prirojena eritrocitoza je povezana z napako v receptorju za eritropoetin (EPOR) zaradi mutacije v<italic class="em"> </italic>genu <italic class="em">EPOR </italic>(<span class="ref-fig">Slik</span><span class="ref-fig">a 1</span>)<italic class="em">.</italic></p>
			<div>
				<div id="_idContainer002" class="table-wrapper">
					<p class="caption"><bold class="blue">Tabela 1:</bold> Razvrstitev eritrocitoz (povzeto po Bento in sod.)&#160;<span class="xref">(3)</span>.</p>
					<table id="table001" class="table">
						<colgroup>
							<col />
							<col />
							<col />
							<col />
						</colgroup>
						<thead>
							<tr class="table">
								<td class="table th" colspan="4">
									<p class="tbl-fig_th">Absolutna eritrocitoza (znani vzroki)</p>
								</td>
							</tr>
						</thead>
						<tbody>
							<tr class="table">
								<td class="table th tr" colspan="2">
									<p class="tbl-fig_th">Primarne eritrocitoze (↓EPO)</p>
								</td>
								<td class="table th tr" colspan="2">
									<p class="tbl-fig_th">Sekundarne eritrocitoze (normalen ali ↑EPO)</p>
								</td>
							</tr>
							<tr class="table">
								<td class="table th tr">
									<p class="tbl-fig_th">Prirojene</p>
								</td>
								<td class="table th tr">
									<p class="tbl-fig_th">Pridobljene</p>
								</td>
								<td class="table th tr">
									<p class="tbl-fig_th">Prirojene</p>
								</td>
								<td class="table th tr">
									<p class="tbl-fig_th">Pridobljene</p>
								</td>
							</tr>
							<tr class="table">
								<td class="table tr">
									<p>Prirojena eritrocitoza tipa 1 (ECYT1) (mutacija v <italic class="em">EPOR</italic>)</p>
								</td>
								<td class="table tr">
									<p>Prava policitemija (mutacija v <italic class="em">JAK2, drugo</italic>)</p>
								</td>
								<td class="table tr">
									<p class="ul"><span>•</span>Prirojene eritrocitoze tipa 2, 3, 4 in 5 (ECYT2, 3, 4 in 5) z napako na poti zaznavanja kisika (mutacije v genih <italic class="em">VHL, EGLN1, EPAS1, EPO</italic>).</p>
									<p class="ul"><span>•</span>Prirojene eritrocitoze tipa 6 in 7 (ECYT6 in 7) s Hb z večjo afiniteto za kisik (mutacije <italic class="em">HBB, HBA1, HBA2</italic>).</p>
									<p class="ul"><span>•</span>Pomanjkanje bisfosfogliceratne mutaze (<italic class="em">BPGM</italic>).</p>
									<p class="ul"><span>•</span>Methemoglobinemija.</p>
								</td>
								<td class="table tr">
									<p>Visok EPO zaradi kronične ali intermitentne hipoksemije – fiziološko primerno:</p>
									<p class="ul-sub"><span>•</span>bivanje na visoki nadmorski višini;</p>
									<p class="ul-sub"><span>•</span>kronične bolezni pljuč;</p>
									<p class="ul-sub"><span>•</span>cianotične srčne hibe (D-L šant),</p>
									<p class="ul-sub"><span>•</span>kajenje;</p>
									<p class="ul-sub"><span>•</span>kronična izpostavljenost ogljikovemu monoksidu;</p>
									<p class="ul-sub"><span>•</span>hipoventilacijski sindromi (debelost, nevrološke bolezni, nočna apneja);</p>
									<p class="ul-sub"><span>•</span>bolezni ledvic z lokalno hipoksijo v ledvicah (stenoza ledvične arterije, policistična bolezen ledvic, hidronefroza, stanje po presaditvi ledvice, končna odpoved ledvic).</p>
									<p>Od hipoksije neodvisno nastajanje EPO – fiziološko neprimerno:</p>
									<p class="ul-sub"><span>•</span>tumorji, ki izločajo EPO (karcinom ledvičnih celic, hepatocelularni karcinom, leiomiom maternice, cerebelarni hemangioblastom, meningeom, feokromocitom/paragangliom, paratiroidni karcinomi/adenomi);</p>
									<p class="ul-sub"><span>•</span>vpliv androgenov.</p>
									<p>Drugi vzroki:</p>
									<p class="ul-sub"><span>•</span>uporaba rekombinantnega EPO in androgenov.</p>
								</td>
							</tr>
							<tr class="table">
								<td class="table tr" colspan="4">
									<p>Idiopatska eritrocitoza (neznani vzroki)</p>
								</td>
							</tr>
						</tbody>
					</table>
					<p class="legend">Legenda: <italic class="em">BPGM:</italic> bisfosfoglicerat mutaza; ECYT1–7: družinska eritrocitoza tipa 1–7; <italic class="em">EGLN1:</italic> egl nine homolog 1, sinonim PHD2, prolil hidroksilaza 2; <italic class="em">EPAS1:</italic> endothelial PAS domain protein 1, sinonim HIF2A, faktor hipoksije 2 alfa; <italic class="em">EPO:</italic> eritropoetin; <italic class="em">EPOR:</italic> receptor za eritropoetin; Hb: hemoglobin; <italic class="em">HBA1:</italic> podenota hemoglobina alfa 1; <italic class="em">HBA2:</italic> podenota hemoglobina alfa 2; <italic class="em">HBB:</italic> podenota hemoglobina beta; <italic class="em">JAK2:</italic> Janus kinaza 2; <italic class="em">VHL:</italic> von Hippel-Lindau tumor zaviralni gen.</p>
				</div>
			</div>
			<div>
				<div id="_idContainer004" class="figure-wrapper">
					<p><img src="2880-web-resources/image/zdravvestn-2880-sl-01.png" alt="" /></p>
					<p class="caption"><bold class="blue">Slika 1:</bold> Prikaz poti in genov, vključenih v razvoj družinskih eritrocitoz.</p>
					<p class="caption">A. Ledvične celice proizvajajo EPO kot odgovor na nizko raven kisika (hipoksija). HIF2A deluje kot »centralni senzor« za zaznavanje kisika v celici. V stanju normoksije PHD2 hidroksilira HIF2A, nanj se nato veže protein VHL in usmeri kompleks v razgradnjo. Zato je raven HIF2A v normoksiji nizka. Napaka v katerem koli od vpletenih proteinov lahko prepreči razgradnjo HIF2A in povzroči njegovo nabiranje v celici, kakor se to zgodi v stanju hipoksije. Takrat hidroksilacija HIF2A ne poteče, zato se nanj ne more vezati VHL. To onemogoči razgradnjo HIF2A, ki potuje v jedro, kjer se poveže s HIF2B in deluje kot transkripcijski faktor za različne gene, med njimi tudi za EPO. Celice začnejo proizvajati EPO in ga izločati v kri.</p>
					<p class="caption">B. Predhodniki eritrocitov v kostnem mozgu imajo na celični površini receptor za EPO (EPOR). Ko se nanj veže EPO, se sproži signalna kaskada, ki povzroči prepis številnih genov, vključenih v rast, proliferacijo in diferenciacijo teh celic, kar vodi v pospešeno nastajanje novih eritrocitov.</p>
					<p class="caption">C. Hemoglobin veže kisik v pljučih ter ga ob prisotnosti bisfosfoglicerata sprosti v tkivo. Mutacije več genov (<italic class="em">HBB, HBA, BPGM</italic>) povečajo afiniteto Hb do kisika ter otežijo sprostitev v tkiva (povzeto po Bento in sod.)&#160;<span class="xref">(3)</span>.</p>
					<p class="legend">Legenda: BPGM: bisfosfoglicerat mutaza; EGLN1: egl nine homolog 1, sinonim PHD2 – prolil hidroksilaza 2; EPAS1: endothelial PAS domain protein 1, sinonim HIF2A; EPO: eritropoetin; EPOR: receptor za eritropoetin; ECYT1–7: družinska eritroctoza tipa 1–7; HBA: podenota hemoglobina alfa; HBB: podenota hemoglobina beta; HIF2A: faktor hipoksije 2 alfa; HIF2B: faktor hipoksije 2 beta; OH: hidroksilna skupina; VHL: von Hippel-Lindau tumor zaviralni protein.</p>
				</div>
			</div>
			<p><italic class="em">Sekundarne eritrocitoze</italic> nastanejo zaradi motnje zunaj kostnega mozga (ekstrinzična motnja, ne izhaja iz eritrocitov), ki preko povečanega EPO ali drugače pospešuje eritropoezo&#160;<span class="xref">(4)</span>. Pri njih ugotovimo normalno ali zvečano koncentracijo EPO v krvi. Vzrok za <italic class="em">prirojene sekundarne eritrocitoze</italic> so mutacije v genih za proteine, ki sodelujejo pri zaznavanju ravni kisika v krvi ter v genih za proteine, ki vplivajo na afiniteto hemoglobina za kisik (<span class="ref-fig">Slik</span><span class="ref-fig">a</span><span class="ref-fig"> 1</span>). <italic class="em">Pridobljena sekundarna eritrocitoza</italic> je prisotna pri boleznih in stanjih, ki jih spremlja hipoksemija ali neustrezno čezmerno izločanje EPO. To so različne bolezni srca in pljuč s hipoksemijo, ledvic z neustreznim izločanjem EPO ali zunanji vzroki, kot so življenje na visoki nadmorski višini, kajenje, zastrupitev z ogljikovim monoksidom in drugo&#160;<span class="xref">(5,6)</span>. Lahko gre za posledico jemanja določenih zdravil, npr. diuretikov, androgenih hormonov, zaviralcev tirozinske kinaze ali rekombinantnega EPO&#160;<span class="xref">(</span><span class="xref">2)</span>. Ti predstavljajo največjo skupino eritrocitoz.</p>
			<p>Včasih ne najdemo pravega vzroka eritrocitoze in govorimo o <italic class="em">idiopatski eritrocitoz</italic>i. Več kot 70 % eritrocitoz, pri katerih sumimo na družinsko oz. kongenitalno obliko, nima jasno opredeljenega genetskega ozadja&#160;<span class="xref">(3)</span>.</p>
			<p>V Sloveniji v zadnjih letih rutinsko izvajamo molekularno diagnostiko prave policitemije v Specializiranem hematološkem laboratoriju Kliničnega oddelka za hematologijo, UKC Ljubljana&#160;<span class="xref">(7)</span> ter tudi v UKC Maribor. Nimamo pa še možnosti opredeliti primarne in sekundarne prirojene (družinske) eritrocitoze, ki jih v nekaterih večjih laboratorijih po svetu že rutinsko določajo (<span class="ref-table">Tabel</span><span class="ref-table">a 1</span>). To metodo trenutno uvajamo.</p>
			<h1><span>2 </span>Klinična slika bolnikov z eritrocitozo</h1>
			<p>Bolniki z eritrocitozo so običajno pletoričnega videza. Lahko imajo znake hiperviskoznosti (glavobol, omotice, krvavitve iz nosu, zamegljen vid, dispneja ob naporu, splošna utrujenost, parestezije, bolečine v prsih in trebuhu, mialgije in šibkost) ali pa so brez simptomov&#160;<span class="xref">(3)</span>. Ob anamnezi srbečice, posebej po kopanju, eritromelalgije, protina, arterijskih ali venskih tromboz, krvavitev in napetosti v trebuhu zaradi povečane vranice posumimo na PV&#160;<span class="xref">(7</span><span class="xref">)</span>.</p>
			<p>Zaspanost preko dneva in glasno smrčanje ponoči sta značilnosti obstruktivne nočne apneje, pogoste pri debelih osebah z BMI &gt; 30 kg/m&#160;<span class="xref">(2)</span>. Kronična karboksihemoglobinemija pri kadilcih in delavcih, izpostavljenih ogljikovemu monoksidu, je tudi vzrok za sekundarno pridobljeno eritrocitozo.</p>
			<p>Če je eritrocitoza posledica pljučne bolezni, so v ospredju težave dihal (kratka sapa, dispneja ob naporu, kronični kašelj, sodčast prsni koš, cianoza, betičasti prsti). Stenoza ledvične arterije se kaže z zvišanim krvnim tlakom in eritrocitozo zaradi hipoksije tkiva. Eritrocitozo opazijo tudi pri policistični bolezni ledvic. Lahko se povezuje s cistami v jetrih in okvaro jetrne funkcije. Prehodna eritrocitoza se pojavi pri 10–15 % bolnikov po presaditvi ledvic. Povečana raven EPO v telesu je lahko posledica paraneoplastičnega nastajanja pri različnih tumorjih, ki lahko ne povzročajo simptomov ali pa povzročajo različne težave (<span class="ref-table">Tabel</span><span class="ref-table">a 1</span>). Razvije se tudi pri zdravljenju z androgeni in zlorabi rekombinantnega EPO&#160;<span class="xref">(4,8,9)</span>. Z zvečanim EPO in posledično eritrocitozo je lahko povezan redek sindrom TEMPI, za katerega so značilni teleangiektazije, zvečan EPO in eritrocitoza, monoklonska gamopatija, perinefritične kolekcije tekočine in znotrajpljučni obvod. Eritrocitozo lahko ugotovimo tudi pri sindromu POEMS (polinevropatija, organomegalija, endokrinopatija, monoklonska gamopatija, kožne spremembe)&#160;<span class="xref">(2,7)</span>.</p>
			<p>Za prirojene oblike eritrocitoze je pomembna pozitivna družinska anamneza ali ugotovitev eritrocitoze v mladosti. Klinična slika je zelo različna; od asimptomatskih do znakov in simptomov hiperviskoznosti (glavoboli, omotice, epistakse, dispneja ob naporu, pruritus). Možni so trombotični in hemoragični zapleti. Pri prirojeni eritrocitozi tipa 1 (ECYT1) so opisani tudi smrtni zapleti zaradi arterijske hipertenzije, znotrajmožganskih krvavitev, globoke venske tromboze, koronarne bolezni in miokardnega infarkta. Bolniki s prirojeno eritrocitozo tipa 2 (ECYT2, Chuvash policitemija) so značilno rdečelični, imajo nizek krvni tlak, pri njih lahko nastanejo vertebralni hemangiomi ali varikozne vene, utrpijo lahko možgansko žilne dogodke in periferne tromboze. Podobno klinična slika bolnikov s hemoglobinopatijo zaradi povečane afinitete za kisik variira od stanja brez simptomov do slike temnejše kože in sluznic, simptomov hiperviskoznosti in trombemboličnih dogodkov. Opisana je povezava feokromocitoma in paraganglioma z mutacijami v poti zaznavanja kisika. Bolniki s prirojeno eritrocitozo tipa 4 (ECYT4) so bolj nagnjeni k razvoju pljučne hipertenzije&#160;<span class="xref">(3</span><span class="xref">,9)</span>.</p>
			<h1><span>3 </span>Genetsko ozadje eritrocitoz</h1>
			<h2><span>3.1 </span>Primarne eritrocitoze</h2>
			<p>Primarna eritrocitoza je posledica genetske napake v krvotvornih matičnih celicah, kar vodi v celično preobčutljivost na EPO ter neuravnavano, čezmerno nastajanje eritrocitov (<span class="ref-fig">Slik</span><span class="ref-fig">a 1</span>B). Raven serumskega EPO je običajno zmanjšana, občasno pa znotraj referenčnih vrednosti (od 3,3 do 16,6 E/mL).</p>
			<h3><span>3.1.1 </span>Prava policitemija (mutacija gena <italic class="em">JAK2</italic>)</h3>
			<p>PV (OMIM 263300) je najpogostejša pridobljena primarna eritrocitoza. Točkovna mutacija gena Janus kinaze 2 (<italic class="em">JAK2</italic>) c.1849G &gt; T v eksonu 14 (<italic class="em">JAK2</italic> V617F) ali mutacije v eksonu 12 spremenijo aktivnost encima JAK2 tako, da postane neodvisen od EPO. Mutacija <italic class="em">JAK2 </italic>V617F je prisotna pri 95 % bolnikov, mutacija eksona 12 pa pri 3 %. Manj pogosti vzroki PV so mutacije genov <italic class="em">CALR,</italic> <italic class="em">TET2 </italic>in <italic class="em">EGLN1</italic>&#160;<span class="xref">(9,19)</span>. Jasno je, da niti <italic class="em">JAK2 </italic>V617F niti mutacije v <italic class="em">CALR</italic> niso specifične za PV. Samo prisotnost eritrocitoze lahko loči PV od ostalih mieloproliferativnih neoplazem&#160;<span class="xref">(10)</span>.</p>
			<h3><span>3.1.2 </span>Družinska eritrocitoza tipa 1 (mutacija gena <italic class="em">EPOR</italic>)</h3>
			<p>Primarna družinska eritrocitoza tipa 1 (ECYT1, OMIM 133100) je posledica prirojene mutacije v genu za receptor za eritropoetin (<italic class="em">EPOR</italic>). Družinsko eritrocitozo v literaturi poimenujejo tudi podedovana eritrocitoza (<italic class="em">angl</italic><italic class="em">.</italic> congenital erythrocytosis, CE) ali primarna podedovana družinska policitemija (<italic class="em">angl.</italic> primary familial and congenital polycythemia, PFCP)&#160;<span class="xref">(11)</span>. Točkovna mutacija gena <italic class="em">EPOR </italic>v eksonu 8 zaradi prezgodnje zaustavitve sinteze proteina vodi v krajšo obliko receptorja brez vezavnega mesta za regulacijski protein SHP-1, ki uravnava aktivnost EPOR. Receptor tako ostane aktiven dlje časa, kar povzroči nenadzorovano delitev eritrocitov. Do sedaj je bilo opisanih vsaj 18 mutacij v genu <italic class="em">EPOR</italic>, ki vodijo v nastanek krajše oblike receptorja in zato v eritrocitozo. Študije dokazujejo, da gre pri prirojeni eritrocitozi zaradi mutacije <italic class="em">EPOR </italic>za avtosomno dominantno dedovanje, penetrantnost pa ni znana.</p>
			<h2><span>3.2 </span>Sekundarne eritrocitoze</h2>
			<p>Sekundarna eritrocitoza je posledica nepravilnega uravnavanja eritropoeze zaradi napak v poti zaznavanja kisika v ledvicah ali zaradi spremenjene afinitete vezave kisika na hemoglobin (<span class="ref-fig">Slik</span><span class="ref-fig">a 1</span>A in <span class="ref-fig">Slik</span><span class="ref-fig">a 1</span>C)&#160;<span class="xref">(3,9)</span>. Raven serumskega EPO je normalna ali povečana.</p>
			<h3><span>3.2.1 </span>Eritrocitoza Chuvash (mutacija gena <italic class="em">VHL</italic>)</h3>
			<p>Eritrocitoza Chuvash ali družinska eritrocitoza tipa 2 (ECYT2, OMIM 263400) je posledica mutacije v genu za Von-Hippel Lindau tumor zaviralni protein (<italic class="em">VHL</italic>). Točkovna mutacija gena <italic class="em">VHL </italic>zmanjša vezavo proteina na transkripcijski faktor HIF2α ter spodbudi sintezo EPO (<span class="ref-fig">Slik</span><span class="ref-fig">a 1</span>A). Več kot 15 točkovnih mutacij gena <italic class="em">VHL, </italic>povezanih z boleznijo, se nahaja v vseh treh eksonih. Homozigotna mutacija v genu<italic class="em"> VHL</italic> C598T je prisotna v veliki skupini posameznikov z eritrocitozo v regiji Chuvash (Rusija), kjer je eritrocitoza endemičen pojav. Več kot 100 posameznikov iz več kot 80 družin je imelo vrednost Hb običajno nad 200 g/L, normalno ali povečano raven serumskega EPO in odkrito avtosomno recesivno dedovanje. Enako mutacijo so našli na otoku Ischia (Italija). Mutacija <italic class="em">VHL</italic> c.571C &gt; G (p.(His191Asp) je značilna za Hrvaško&#160;<span class="xref">(3,</span><span class="xref">9)</span>. V Sloveniji še ne poznamo genetskega ozadja.</p>
			<h3><span>3.2.2 </span>Družinska eritrocitoza tipa 3 (mutacija gena <italic class="em">EGLN1</italic>)</h3>
			<p>Družinska eritrocitoza tipa 3 (ECYT3, OMIM 6098202) je posledica mutacije v encimu prolil hidroksilaza 2 (PHD2), zapisane na genu <italic class="em">EGLN1</italic>. Točkovna mutacija gena <italic class="em">EGLN1</italic> spremeni obliko encima tako, da izgubi odsek, ključen za vezavo ali hidroksilacijo transkripcijskega faktorja HIF2α, kar spodbudi sintezo EPO (<span class="ref-fig">Slik</span><span class="ref-fig">a</span><span class="ref-fig"> 1</span>A)<italic class="em">. </italic>Več kot 15 točkovnih mutacij gena <italic class="em">EGLN1, </italic>povezanih z boleznijo, je razpršenih po celotnem genu&#160;<span class="xref">(3,9)</span>.</p>
			<h3><span>3.2.3 </span>Družinska eritrocitoza tipa 4 (mutacija gena <italic class="em">EPAS1</italic>)</h3>
			<p>Družinska eritrocitoza tipa 4 (ECYT4, OMIM 611783) je posledica mutacije transkripcijskega faktorja HIF2α, zapisanega na genu <italic class="em">EPAS1</italic>. Točkovna mutacija gena <italic class="em">EPAS1 </italic>spremeni obliko encima tako, da nima več predela ključnega za vezavo na protein VHL ali PHD2. Posledično se HIF2α ne razgradi ter spodbudi prepis in sintezo EPO (<span class="ref-fig">Slik</span><span class="ref-fig">a 1</span>A). Večina od 9. točkovnih mutacij gena <italic class="em">EPAS1, </italic>povezanih z boleznijo, se nahaja v eksonu 9, 12 in 19, najpogosteje v eksonu 12 na mestu vezave proteina VHL&#160;<span class="xref">(3,9)</span>.</p>
			<h3><span>3.2.4 </span>Družinska eritrocitoza tipa 5 (mutacija gena <italic class="em">EPO</italic>)</h3>
			<p>Družinska eritrocitoza tipa 5 (ECYT5, OMIM 617907) je posledica mutacije v genu za eritropoetin (<italic class="em">EPO</italic>), ki vodi do povečane sinteze tega ključnega hormona eritropoeze. Točkovna mutacija v promotorju gena <italic class="em">EPO </italic>c.19delC je bila leta 2016 prvič povezana z boleznijo pri dveh nepovezanih družinah&#160;<span class="xref">(12)</span>. Točkovna delecija c.32delG v eksonu 2 je zadnja mutacija, povezana z boleznijo, odkrita pri 10 članih iste družine v letu 2018&#160;<span class="xref">(13)</span>.</p>
			<h3><span>3.2.5 </span>Družinska eritrocitoza tipa 6 (mutacija gena <italic class="em">HBB</italic>)</h3>
			<p>Družinska eritrocitoza tipa 6 (ECYT6, OMIM 617980) je posledica mutacije v genu za podenoto hemoglobina beta (<italic class="em">HBB</italic>), ki vpliva na povečano afiniteto hemoglobina do kisika. Več kot 80 točkovnih mutacij gena <italic class="em">HBB, </italic>povezanih z boleznijo, je razpršenih po celotnem genu ter se dedujejo avtosomno dominantno.</p>
			<h3><span>3.2.6 </span>Družinska eritrocitoza tipa 7 (mutacija gena <italic class="em">HBA</italic>)</h3>
			<p>Družinska eritrocitoza tipa 7 (ECYT7, OMIM 617981) je posledica mutacije v genu za podenoto hemoglobina alfa 1 in alfa 2 (<italic class="em">HBA1, HBA2</italic>), ki vplivajo na povečano afiniteto hemoglobina do kisika. Z boleznijo je povezanih 24 točkovnih mutacij gena <italic class="em">HBA1 in HBA2</italic>,<italic class="em"> </italic>razpršenih po celotnem genu.</p>
			<h3><span>3.2.7 </span>Mutacija bisfosfoglicerat mutaze (<italic class="em">BPGM</italic>)</h3>
			<p>Dodaten vzrok za povečano afiniteto Hb za kisik je mutacija v genu za bisfosfoglicerat mutazo (<italic class="em">BPGM</italic>), kar povzroči pomanjkanje 2,3 bisfosfoglicerata. Slednje zmanjša sprostitev kisika iz Hb ter prehod v tkiva, kar vodi v hipoksijo in kompenzacijsko eritrocitozo (<span class="ref-fig">Slik</span><span class="ref-fig">a 1</span>C)&#160;<span class="xref">(9)</span>. Z boleznijo so bile do sedaj povezane tri točkovne mutacije <italic class="em">BPGM</italic>. Kompenzacijska eritrocitoza se razvije tudi pri prirojeni methemoglobinemijo&#160;<span class="xref">(4)</span>.</p>
			<h1><span>4 </span>Diagnosticiranje</h1>
			<p>Opredelitev bolnika z eritrocitozo običajno poteka skozi štiri ključne korake (<span class="ref-fig">Slik</span><span class="ref-fig">a</span><span class="ref-fig"> 2</span>):</p>
			<p class="ol"><span>1.</span>ločitev absolutne eritrocitoze od relativne;</p>
			<p class="ol"><span>2.</span>ločitev PV od sekundarne eritrocitoze in primarne družinske eritrocitoze (ECYT1);</p>
			<p class="ol"><span>3.</span>ločitev sekundarnih pridobljenih od sekundarnih družinskih eritrocitoz;</p>
			<p class="ol"><span>4.</span>opredelitev družinskih eritrocitoz.</p>
			<p><span class="ref-table">Tabel</span><span class="ref-table">a 2</span> nam je lahko v pomoč pri diagnostičnem postopku. Osnovna preiskava je kompletna <italic class="em">krvna slika, ki jo določimo </italic><italic class="em">s hematološkim analizatorjem</italic>. Značilna odstopanja od referenčnih vrednosti, ki nas opozorijo na možnost eritrocitoze, so: zvečana koncentracija hemoglobina in/ali hematokrit ter zvečana številčna koncentracija eritrocitov. Ostali parametri krvne slike so pri eritrocitozi običajno v mejah referenčnega območja.</p>
			<div>
				<div id="_idContainer005" class="table-wrapper">
					<p class="caption"><bold class="blue">Tabela 2:</bold> Preiskave za opredelitev eritrocitoz (povzeto po McMullin)&#160;<span class="xref">(2)</span>.</p>
					<table id="table002" class="table">
						<colgroup>
							<col />
							<col />
						</colgroup>
						<thead>
							<tr class="table">
								<td class="table th">
									<p class="tbl-fig_th">Preiskave prvega reda</p>
								</td>
								<td class="table th">
									<p class="tbl-fig_th">Preiskave drugega reda</p>
								</td>
							</tr>
						</thead>
						<tbody>
							<tr class="table">
								<td class="table tr">
									<p>Hemogram - krvna slika.</p>
								</td>
								<td class="table tr">
									<p>Histološki pregled KM.</p>
								</td>
							</tr>
							<tr class="table">
								<td class="table tr">
									<p>Določitev mutacij v genu <italic class="em">JAK2 </italic>(V617F, ekson 12).</p>
								</td>
								<td class="table tr" rowspan="2">
									<p>Plinska analiza arterijske krvi:</p>
									<p class="ul-sub"><span>•</span>disociacijska krivulja O2 - p50, določitev MetHb in CoHb.</p>
								</td>
							</tr>
							<tr class="table">
								<td class="table tr">
									<p>Serumski EPO.</p>
								</td>
							</tr>
							<tr class="table">
								<td class="table tr">
									<p>Splošna biokemija, osnovni elektroliti, jetrna in ledvična funkcija, zaloge železa.</p>
								</td>
								<td class="table tr">
									<p>Elektroforeza hemoglobinov.</p>
								</td>
							</tr>
							<tr class="table">
								<td class="table tr">
									<p>Pulzna oksimetrija.</p>
								</td>
								<td class="table tr">
									<p>Polisomnografija.</p>
								</td>
							</tr>
							<tr class="table">
								<td class="table tr">
									<p>RTG prsnega koša.</p>
								</td>
								<td class="table tr">
									<p>CT prsnega koša, trebuha, glave.</p>
								</td>
							</tr>
							<tr class="table">
								<td class="table tr">
									<p>UZ trebuha.</p>
								</td>
								<td class="table tr">
									<p>Določitev androgenih hormonov.</p>
								</td>
							</tr>
							<tr class="table">
								<td class="table tr" />
								<td class="table tr" rowspan="4">
									<p>Dodatne genetske preiskave:</p>
									<p class="ul-sub"><span>•</span>mutacije v genih za hemokromatozo,</p>
									<p class="ul-sub"><span>•</span>mutacije pri mieloproliferativnih novotvorbah,</p>
									<p class="ul-sub"><span>•</span>mutacije v genih <italic class="em">EPOR, VHL, EGLN1</italic>, <italic class="em">EPAS1</italic>, <italic class="em">EPO </italic>in hemoglobinski geni (so v postopku raziskovanja).</p>
								</td>
							</tr>
							<tr class="table">
								<td class="table tr" />
							</tr>
							<tr class="table">
								<td class="table tr" />
							</tr>
							<tr class="table">
								<td class="table tr" />
							</tr>
						</tbody>
					</table>
					<p class="legend">Legenda: CoHb: karboksihemoglobin; CT: računalniška tomografija; EGLN1: egl nine homolog 1, sinonim PHD2, prolil hidroksilaza 2; EPAS1: endothelial PAS domain protein 1, sinonim HIF2A, faktor hipoksije 2 alfa; EPO: eritropoetin; EPOR: receptor za eritropoetin; JAK2: Janus kinaza 2; KM:kostni mozeg; MetHb: methemoglobin; p50: parcialni tlak kisika v krvi, pri katerem je Hb 50 % nasičen s kisikom; RTG: rentgenogram; UZ: ultrazvočna preiskava; VHL: von Hippel-Lindau tumor zaviralni gen.</p>
				</div>
			</div>
			<p><bold class="strong">Opredelitev absolutne/</bold><bold class="strong">relativne eritrocitoze.</bold> Absolutna eritrocitoza je posledica povečane mase/volumna eritrocitov v telesu, pri čemer je povečan tudi celoten volumen krvi. Pri Ht 60 % pri moških in 56 % pri ženskah praktično vedno govorimo o absolutni eritrocitozi&#160;<span class="xref">(8)</span>. Relativno eritrocitozo najdemo pri posameznikih s povečanim hematokritom, vendar normalno maso/volumnom eritrocitov zaradi zmanjšanega volumna plazme (dehidracija). Meritve mase eritrocitov in volumna krvi v telesu (metoda je radioizotopska) rutinsko ne delamo, zato je pogosto potrebno daljše opazovanje in testiranje bolnika. Večina avtorjev je mnenja, da je opredeljevanje eritrocitoze potrebno pri vrednostih Ht nad 52 % pri moških in nad 48 % pri ženskah.</p>
			<p><bold class="strong">Preiskovanje </bold><bold class="strong">v smeri potrditve ali izključitve PV.</bold> Po novi klasifikaciji mieloproliferativnih novotvorb (MPN) Svetovne zdravstvene organizacije (SZO) iz leta 2016 moramo izključiti možnost PV že pri koncentraciji Hb &gt; 165 g/L (Ht &gt; 49 %) za moške oz. Hb &gt; 160 g/L (Ht &gt; 48 %) za ženske, če so pridruženi eden ali več simptomov in znakov PV (poglavje Klinična slika)&#160;<span class="xref">(14)</span>. Za potrditev PV poleg eritrocitoze v krvni sliki potrebujemo še dokazano prisotnost pridobljene (somatske) mutacije v genu <italic class="em">JAK2</italic> (<italic class="em">JAK2 </italic>V617F ali ekson 12), znižano serumsko koncentracijo EPO in/ali značilen histološki izvid kostnega mozga. Histološki pregled (biopsija kostnega mozga) ni potreben le pri pozitivni mutaciji <italic class="em">JAK2</italic>, znižani serumski koncentraciji EPO in vrednostih Hb &gt; 185 g/L (Ht &gt; 55 %) za moške oz. 165 g/L (Ht &gt; 49,5 %) za ženske. Mutacijo <italic class="em">JAK2 </italic>V617F ugotovimo pri več kot 95 % bolnikov s PV. Mutacija ni specifična za PV in jo lahko ugotovimo tudi pri drugih MPN: v približno 50 % pri esencialni trombocitemiji in primarni mielofibrozi in v zelo majhnem deležu (&lt; 5 %) tudi pri akutni mieloični levkemiji, mielodisplastičnem sindromu, kronični mielomonocitni levkemiji ali drugih mieloičnih novotvorbah. Mutacije gena <italic class="em">JAK2 </italic>v eksonu 12<italic class="em"> </italic>ugotovimo le pri 3 % bolnikov s PV, ki so <italic class="em">JAK2</italic> V617F negativni&#160;<span class="xref">(15)</span> in so značilne le za PV, pri drugih MPN jih ne potrdimo.</p>
			<p><bold class="strong">Serumska koncentracija EPO </bold>pomaga pri odločitvi, ali je eritrocitoza primarna ali sekundarna. Nizka serumska koncentracija EPO je visoko specifičen kazalnik za diagnozo PV. Znani pa so tudi primeri dednih eritrocitoz, ko določimo nizko serumsko koncentracijo EPO kot posledico aktivirajočih mutacij v genu <italic class="em">EPOR</italic>. Visoke serumske koncentracije EPO pa pogosto opažamo pri bolnikih s sekundarno eritrocitozo, ki je posledica srčnih ali pljučnih bolezni ter tumorjev, ki izločajo EPO (<span class="ref-table">Tabel</span><span class="ref-table">a 1</span>). Visoka serumska koncentracija EPO je lahko posledica zlorabe rekombinantnega EPO (doping).</p>
			<p><bold class="strong">Pulzna oksimetrija</bold> (SaO2) nam služi za oceno nasičenosti arterijske krvi s kisikom. Vrednosti SaO2 95 % in več kažejo na zadostno nasičenost arterijske krvi s kisikom. Kadar je le-ta &lt; 92 %, pa pride do kompenzacijske eritrocitoze.</p>
			<p><bold class="strong">S plinsko analizo arterijske krvi (PAAK) </bold>in posebej <bold class="strong">oksimetrijo</bold><bold class="strong"> </bold>(COHb, MetHb, O2Hb, Hb-HbO2) lahko izključimo kronično zastrupitev z ogljikovim monoksidom. Večina pulznih oksimetrov karboksihemoglobina (COHb) ne zazna, na methemoglobinemijo (MetHb) pa posumimo, kadar cianozo spremlja nizka nasičenost na pulznem oksimetru in normalen PaO2. Povečana koncentracija COHb ali MetHb vodi do tkivne hipoksije in zato do eritrocitoze&#160;<span class="xref">(</span><span class="xref">16)</span>. Kompenzacijsko eritrocitozo povzroča delež COHb 5 % ali več&#160;<span class="xref">(6)</span>. Zmanjšana nasičenost arterijske krvi s kisikom nas usmeri v izključevanje sekundarnih vzrokov eritrocitoze, kot so srčne ali pljučne bolezni (<span class="ref-table">Tabel</span><span class="ref-table">a </span><span class="ref-table">1</span>).</p>
			<p><bold class="strong">P50</bold> je parcialni tlak kisika v krvi, pri katerem je hemoglobin v 50 % nasičen s kisikom. Znižan p50, ki ga lahko izmerimo iz vzorca venske krvi ali se v laboratoriju dogovorimo, da nam ga določijo iz PAAK, je značilen za pomik disociacijske krivulje kisika v levo, torej kaže na povečano afiniteto hemoglobina za kisik. Le-ta je lahko posledica povišanega COHb, redkeje gre za prirojene hemoglobinopatije (hemoglobini s povečano afiniteto za kisik, pomanjkanje bisfosfoglicerata in methemoglobinemijo)&#160;<span class="xref">(17)</span>.</p>
			<p><bold class="strong">Patološki rezultati </bold><bold class="strong">jetrnih testov </bold>lahko nakazujejo na prisotnost hepatocelularnega karcinoma, še zlasti pri bolnikih, ki so jim že potrdili cirozo, virusni hepatitis ali hemokromotozo.</p>
			<p><bold class="strong">S proteinsko analizo hemoglobinov </bold>(kapilarna elektroforeza hemoglobinov) izključimo prisotnost hemoglobinopatij, ki so dedne motnje, povezane z nepravilnostmi v količini ali strukturi ene od globinskih verig hemoglobinov. Na prisotnost hemoglobinov s visoko afiniteto za kisik moramo pomisliti pri bolnikih, ki imajo družinsko anamnezo za policitemijo. Na to pomislimo tudi pri bolnikih, ki imajo zmanjšan p50. Hemoglobine s povišano afiniteto za kisik z rutinsko elektroforezo hemoglobinov odkrijemo le v 20–25 %; v ostalih primerih je potrebna tekočinska kromatografija ali sekvenciranje hemoglobinskih genov&#160;<span class="xref">(8)</span>.</p>
			<p><bold class="strong">Z urinsko analizo</bold> lahko odkrijemo mikroskopsko hematurijo, ki je lahko edini znak karcinoma ledvic, ki izloča EPO.</p>
			<p>Izključiti je treba tudi uživanje/zlorabo anabolnih hormonov oziroma z ustreznimi slikovnimi preiskavami izključiti tumor, ki izloča androgene hormone. Prehodno eritrocitozo najdemo včasih po presaditvi ledvice&#160;<span class="xref">(6)</span>.</p>
			<p>Smiselno je izvesti splošne biokemijske preiskave krvi in določiti zaloge železa v telesu s feritinom in nasičenostjo transferina, ker nam dajo splošni vpogled v zdravstveno stanje bolnika&#160;<span class="xref">(2)</span>. Ob visoki nasičenosti transferina z železom je smiselno opraviti tudi testiranja za izključitev hemokromatoze, ki se sicer le izjemoma pokaže z eritrocitozo.</p>
			<p>Kadar izključimo pridobljene oblike eritrocitoz, sledi genetsko testiranje za potrditev prirojenih primarnih in sekundarnih eritrocitoz (<span class="ref-table">Tabel</span><span class="ref-table">a 1</span>, poglavje Genetsko ozadje eritrocitoz). Potem ko smo predhodno že izključili mutacije, značilne za PV, sledi analiza mutacij gena <italic class="em">EPOR </italic>ter nato ostalih genov, povezanih z družinskimi eritrocitozami (<span class="ref-fig">Slik</span><span class="ref-fig">a 2</span>).</p>
			<div>
				<div id="_idContainer007" class="figure-wrapper">
					<p><img src="2880-web-resources/image/zdravvestn-2880-sl-02.png" alt="" /></p>
					<p class="caption"><bold class="blue">Slika 2:</bold> Diagnostični algoritem obravnave eritrocitoze. Algoritem je dostopen na spletni strani ViDis (<a href="http://vidis.fri.uni-lj.si">http://vidis.fri.uni-lj.si</a>). *Pri simptomih in znakih, sumljivih za PV, napravimo preiskave za izključitev PV že pri Hb &gt; 165 g/L (Ht &gt; 49 %) pri moških (še znotraj normalnih vrednosti) oz. pri Hb &gt; 160 g/L (Ht &gt; 48 %) pri ženskah.</p>
					<p class="legend">Legenda: BMI: indeks telesne mase; <italic class="em">BPGM</italic>: bisfosfoglicerat mutaza; CoHb: karboksihemoglobin; ECYT1–7: prirojena eritrocitoza tipa 1–7; <italic class="em">EGLN1:</italic> Egl deveti homolog 1, sinonim prolil hidroksilaza 2: <italic class="em">PAS1:</italic> endotelna domena PAS, sinonim HIF2A, HIF-2 alfa-like faktor; <italic class="em">EPO:</italic> eritropoetin; <italic class="em">EPOR:</italic> receptor za eritropoetin; Hb: hemoglobin: <italic class="em">HBA</italic>:<italic class="em"> </italic>hemoglobinska podenota alfa; <italic class="em">HBB</italic>: hemoglobinska podenota beta; Ht: hematokrit; <italic class="em">JAK2</italic>: Janus kinaza 2; KM: kostni mozeg; M: moški; NGS: (naslednja generacija sekvenciranja; p50: parcialni tlak kisika v krvi, pri katerem je Hb v 50 % nasičen s kisikom);PAAK: plinska analiza arterijske krvi; PV: prava policitemija, policitemia vera; sEPO: serumska koncentracija EPO; UZ: ultrazvočna preiskava; <italic class="em">VHL</italic>: von Hippel-Lindau tumor zaviralni protein; Ž: ženska.</p>
				</div>
			</div>
			<p>Posamezniki, pri katerih ne najdemo jasnega kliničnega razloga za eritrocitozo in so tudi genetska testiranja, ki jih imamo na razpolago, negativna, sodijo v skupino idiopatskih eritrocitoz.</p>
			<h1><span>5 </span><a id="_idTextAnchor000"></a>Zdravljenje</h1>
			<p>Glavni cilj zdravljenja eritrocitoz je obvladovanje kliničnih simptomov in znakov hiperviskoznosti krvi, ki lahko vodi v trombembolične zaplete in okvaro organov. V mnogih primerih težave, povezane s hiperviskoznostjo učinkovito lajšamo z venepunkcijami (t. i. “puščanje krvi”), ker normaliziramo maso eritrocitov v krvnem obtoku in viskoznost krvi. Bolniki pogosto prejemajo tudi acetilsalicilno kislino v nizkih odmerkih&#160;<span class="xref">(2,7)</span>.</p>
			<h2><span>5.1 </span>Zdravljenje bolnikov s PV</h2>
			<p>Bolnike s PV zdravimo po protokolu, ki se nekoliko razlikuje glede na to, ali bolniki sodijo v skupino z nizkim ali visokim tveganjem za tromboze&#160;<span class="xref">(14)</span>. Zdravljenje vključuje redne venepunkcije, majhne odmerke acetilsalicilne kisline, citoreduktivno zdravljenje in v zadnjih letih tudi nova zdravila, kot je zaviralec JAK2 ruksolitinib&#160;<span class="xref">(18-20)</span>.</p>
			<h2><span>5.2 </span>Zdravljenje bolnikov z družinskimi in idiopatskimi eritrocitozami</h2>
			<p>Pri bolnikih z družinsko ali idiopatsko eritrocitozo sledimo predvsem načelu preprečevanja hiperviskoznosti, ki obremenjuje srčno mišico in lahko prispeva k pojavu ogrožajočih zapletov. Za zdravljenje z venepunkcijami se odločimo, ko imajo bolniki izražene simptome in znake hiperviskoznosti. Venepunkcij se poslužujemo hitreje tudi pri bolnikih po že utrpeli trombemboliji. V nasprotju s PV pri ostalih eritrocitozah ni jasno, kakšen je ciljni hematokrit. Bolniki z <italic class="em">JAK2</italic>-negativno eritrocitozo se zaradi različne etiologije bolezni lahko razlikujejo glede potrebe po venepunkcijah. Pri hemoglobinopatijah s povečano afiniteto za kisik in pri kompenzacijski eritrocitozi zaradi srčno-pljučne bolezni bi lahko bile pogoste venepunkcije celo škodljive&#160;<span class="xref">(9,</span><span class="xref">12)</span>. Enak režim izvajanja venepunkcij pa bi bil v primeru druge <italic class="em">JAK2</italic>-negativne eritrocitoze povsem primeren&#160;<span class="xref">(9)</span>.</p>
			<h2><span>5.3 </span>Zdravljenje bolnikov s sekundarnimi pridobljenimi eritrocitozami</h2>
			<p>Pri bolnikih s sekundarnimi pridobljenimi eritrocitozami je poleg simptomatskega zdravljenja zlasti pomembno obvladovanje osnovne bolezni ter preprečevanje škodljivih razvad.</p>
			<h1><span>6 </span>Trenutni pogled na eritrocitoze v Sloveniji</h1>
			<p>Pregledali smo 5-letno obdobje (od aprila 2011 do septembra 2016) analize mutacij <italic class="em">JAK2, </italic>opravljenih v UKC Ljubljana in Maribor, edinih dveh ustanovah v Sloveniji z možnostjo testiranja mutacij<italic class="em"> JAK2 </italic>(<span class="ref-fig">Slik</span><span class="ref-fig">a</span><span class="ref-fig"> 3</span>). Raziskavo je odobrila Komisija za medicinsko etiko RS (KME 115/08/15). V tem obdobju so skupno testirali 3.833 posameznikov, med katerimi je bilo 1.049 (27 %) pozitivnih in 2.784 (73 %) negativnih za mutacijo <italic class="em">JAK2 V617F</italic>. Določanje mutacije <italic class="em">JAK2</italic> je prvi test, ki ga opravimo pri bolniku z eritrocitozo v hematološki ambulanti z namenom opredeliti, kadar ni zelo očitnih kliničnih znakov in simptomov sekundarne eritrocitoze, zato nam ta podatek daje vsaj približno oceno absolutnih eritrocitoz v Sloveniji v nekem obdobju. Ker smo želeli ugotoviti delež idiopatskih in med njimi družinskih eritrocitoz, smo v nadaljnjo oceno vključili 1.054 <italic class="em">JAK2 </italic>negativnih posameznikov iz UKC Ljubljana, ki so imeli negativno testiranje tudi za <italic class="em">CALR, MPL</italic><italic class="em">, C-KIT </italic>(mutacije, značilne za mielopoliferativne novotvorbe)&#160;<span class="xref">(7,21,</span><span class="xref">22)</span>.</p>
			<div>
				<div id="_idContainer009" class="figure-wrapper">
					<p><img src="2880-web-resources/image/zdravvestn-2880-sl-03.png" alt="" /></p>
					<p class="caption"><bold class="blue">Slika 3:</bold> Pregled bolnikov, vključenih v analizo <italic class="em">JAK2</italic> v petletnem obdobju v Sloveniji. <italic class="em">JAK2</italic> pozitiven (potrjena mutacija <italic class="em">JAK2</italic>), <italic class="em">JAK2</italic> negativen (ovržena mutacija <italic class="em">JAK2</italic>).</p>
				</div>
			</div>
			<p>Poleg anamneze in klinične slike smo natančno pregledali še krvne slike in poiskali podatek o serumski koncentraciji EPO. Izbrali smo 81 preiskovancev, ki so imeli vsaj 2 izvida krvne slike v presledku najmanj dveh mesecev s Ht in/ali koncentracijo Hb nad zgornjo referenčno vrednostjo (<span class="ref-fig">Slik</span><span class="ref-fig">a 2</span>), od tega je bilo 34 žensk in 47 moških. Vseh 81 bolnikov smo povabili na razgovor in pregled, da bi klinično opredelili eritrocitoze. Pisno soglasje za sodelovanje je podalo 30 preiskovancev ter izpolnilo vprašalnik o družinski anamnezi, od tega 16 žensk in 14 moških. Med njimi smo opredelili tri družine z vsaj dvema članoma z eritrocitozo ter jih vključili v genetsko testiranje za opredelitev družinskih eritrocitoz&#160;<span class="xref">(23)</span>. V sklopu študentskih raziskovalnih nalog smo z metodo sekvenciranja po Sangerju izvedli preiskave genov <italic class="em">EPOR, VHL, EPAS1, EPO in HBB, </italic>ki<italic class="em"> </italic>niso potrdile znanih mutacij, povezanih z družinsko obliko eritrocitoz&#160;<span class="xref">(24-29)</span>. Določenih je bilo nekaj novih mutacij v genu <italic class="em">EPO</italic>,<italic class="em"> EPAS1 </italic>in <italic class="em">HBB</italic>, vendar so za opredelitev kliničnega pomena mutacij potrebne dodatne analize. Analiza genov <italic class="em">EGLN1, HBA </italic>in<italic class="em"> BFGM </italic>je v teku. Poleg tega načrtujemo tudi analizo več genov z metodo naslednje generacije sekvenciranja (NGS).</p>
			<h1><span>7 </span>Zaključek</h1>
			<p>S prispevkom želimo opozoriti na področje v interni medicini, ki z doslej dostopnimi diagnostični postopki v Sloveniji še ni povsem pojasnjeno. Upamo, da bo zaradi tega imelo boljšo obravnavo kar nekaj bolnikov z eritrocitozo v hematoloških ambulantah in verjetno tudi drugje, ki jih sicer ne moremo opredeliti. Veliko si obetamo od metode NGS, ki omogoča sočasno diagnosticiranje vseh znanih oblik družinskih eritrocitoz z enim testom.</p>
			<h1 class="ack"><span>8 </span>Zahvala</h1>
			<p>Raziskavo je finančno podprl UKC Ljubljana v okviru terciarnega projekta z naslovom Mutacijska analiza genov, vključenih v regulacijo izražanja EPO pri družinskih eritocitozah, Javna agencija za raziskovalno dejavnost Republike Slovenije (ARRS) v okviru projekta »Genetska osnova eritrocitoz v Sloveniji« (L3–9279) ter Evropska unija iz Evropskega socialnega sklada in Republika Slovenija v okviru projekta »Genetska diagnostika krvnih bolezni«.</p>
		</article>
	</body>
</html>
